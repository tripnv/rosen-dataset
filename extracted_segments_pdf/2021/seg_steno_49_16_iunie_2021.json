{
    "1": {
        "start_text": "S T E N O G R A M A",
        "start_index": 905,
        "end_text": "Domnul Ludovic Orban:",
        "end_index": 1382,
        "text": " \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \n"
    },
    "2": {
        "start_text": "Domnul Ludovic Orban:",
        "start_index": 1382,
        "end_text": "Domnul Alfred-Robert Simonis  :",
        "end_index": -1,
        "text": "  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "3": {
        "start_text": "Domnul Alfred-Robert Simonis  :",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                            1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "4": {
        "start_text": "Domnul Ludovic Orban:",
        "start_index": -1,
        "end_text": "Domnul Bogdan-Ionel Rodeanu:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "5": {
        "start_text": "Domnul Bogdan-Ionel Rodeanu:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                               1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "6": {
        "start_text": "Domnul Ludovic Orban:",
        "start_index": -1,
        "end_text": "Domnul Constantin Șovăială:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "7": {
        "start_text": "Domnul Constantin Șovăială:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                                1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "8": {
        "start_text": "Domnul Ludovic Orban:",
        "start_index": -1,
        "end_text": "Doamna Laura-Iuliana Scântei:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "9": {
        "start_text": "Doamna Laura-Iuliana Scântei:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                              1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "10": {
        "start_text": "Domnul Ludovic Orban:",
        "start_index": -1,
        "end_text": "Doamna Laura-Iuliana Scântei:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "11": {
        "start_text": "Doamna Laura-Iuliana Scântei:",
        "start_index": -1,
        "end_text": "Voci din sală:",
        "end_index": -1,
        "text": "                                                              1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "12": {
        "start_text": "Voci din sală:",
        "start_index": -1,
        "end_text": "Doamna Laura-Iuliana Scântei:",
        "end_index": -1,
        "text": "                                                                             1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "13": {
        "start_text": "Doamna Laura-Iuliana Scântei:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                              1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "14": {
        "start_text": "Domnul Ludovic Orban:",
        "start_index": -1,
        "end_text": "Domnul Robert-Marius Cazanciuc:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "15": {
        "start_text": "Domnul Robert-Marius Cazanciuc:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                            1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "16": {
        "start_text": "Domnul Ludovic Orban:",
        "start_index": -1,
        "end_text": "Domnul Robert-Marius Cazanciuc:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "17": {
        "start_text": "Domnul Robert-Marius Cazanciuc:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                            1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "18": {
        "start_text": "Domnul Ludovic Orban:",
        "start_index": -1,
        "end_text": "Domnul Ioan Cupșa:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "19": {
        "start_text": "Domnul Ioan Cupșa:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                                         1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "20": {
        "start_text": "Domnul Ludovic Orban:",
        "start_index": -1,
        "end_text": "Domnul Ioan Cupșa:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "21": {
        "start_text": "Domnul Ioan Cupșa:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                                         1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "22": {
        "start_text": "Domnul Ludovic Orban:",
        "start_index": -1,
        "end_text": "Domnul Ioan Cupșa:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "23": {
        "start_text": "Domnul Ioan Cupșa:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                                         1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "24": {
        "start_text": "Domnul Ludovic Orban:",
        "start_index": -1,
        "end_text": "Domnul Ioan Cupșa:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "25": {
        "start_text": "Domnul Ioan Cupșa:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                                         1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "26": {
        "start_text": "Domnul Ludovic Orban:",
        "start_index": -1,
        "end_text": "Domnul Ioan Cupșa:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "27": {
        "start_text": "Domnul Ioan Cupșa:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                                         1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "28": {
        "start_text": "Domnul Ludovic Orban:",
        "start_index": -1,
        "end_text": "Domnul Ioan Cupșa:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "29": {
        "start_text": "Domnul Ioan Cupșa:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                                         1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "30": {
        "start_text": "Domnul Ludovic Orban:",
        "start_index": -1,
        "end_text": "Domnul Andrei-Răzvan Lupu:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "31": {
        "start_text": "Domnul Andrei-Răzvan Lupu:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                                 1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "32": {
        "start_text": "Domnul Ludovic Orban:",
        "start_index": -1,
        "end_text": "Domnul Andrei-Răzvan Lupu:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "33": {
        "start_text": "Domnul Andrei-Răzvan Lupu:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                                 1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "34": {
        "start_text": "Domnul Ludovic Orban:",
        "start_index": -1,
        "end_text": "Domnul Claudiu-Richard Târziu:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "35": {
        "start_text": "Domnul Claudiu-Richard Târziu:",
        "start_index": -1,
        "end_text": "Voci din sală:",
        "end_index": -1,
        "text": "                                                             1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "36": {
        "start_text": "Voci din sală:",
        "start_index": -1,
        "end_text": "Domnul Claudiu-Richard Târziu:",
        "end_index": -1,
        "text": "                                                                             1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "37": {
        "start_text": "Domnul Claudiu-Richard Târziu:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                             1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "38": {
        "start_text": "Domnul Ludovic Orban:",
        "start_index": -1,
        "end_text": "Domnul Claudiu-Richard Târziu:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "39": {
        "start_text": "Domnul Claudiu-Richard Târziu:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                             1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "40": {
        "start_text": "Domnul Ludovic Orban:",
        "start_index": -1,
        "end_text": "Domnul Claudiu-Richard Târziu:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "41": {
        "start_text": "Domnul Claudiu-Richard Târziu:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                             1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "42": {
        "start_text": "Domnul Ludovic Orban:",
        "start_index": -1,
        "end_text": "Domnul Titus Corlățean:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "43": {
        "start_text": "Domnul Titus Corlățean:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                                    1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "44": {
        "start_text": "Domnul Ludovic Orban:",
        "start_index": -1,
        "end_text": "Domnul Titus Corlățean:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "45": {
        "start_text": "Domnul Titus Corlățean:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                                    1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "46": {
        "start_text": "Domnul Ludovic Orban:",
        "start_index": -1,
        "end_text": "Domnul Titus Corlățean:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "47": {
        "start_text": "Domnul Titus Corlățean:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                                    1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "48": {
        "start_text": "Domnul Ludovic Orban:",
        "start_index": -1,
        "end_text": "Domnul Alfred-Robert Simonis:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "49": {
        "start_text": "Domnul Alfred-Robert Simonis:",
        "start_index": -1,
        "end_text": "Doamna Diana Iovanovici-Șoșoacă  :",
        "end_index": -1,
        "text": "                                                              1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "50": {
        "start_text": "Doamna Diana Iovanovici-Șoșoacă  :",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                         1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "51": {
        "start_text": "Domnul Ludovic Orban:",
        "start_index": -1,
        "end_text": "Domnul Alfred-Robert Simonis:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "52": {
        "start_text": "Domnul Alfred-Robert Simonis:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                              1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "53": {
        "start_text": "Domnul Ludovic Orban:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "54": {
        "start_text": "Domnul Ludovic Orban:",
        "start_index": -1,
        "end_text": "Domnul Alfred-Robert Simonis:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "55": {
        "start_text": "Domnul Alfred-Robert Simonis:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                              1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "56": {
        "start_text": "Domnul Ludovic Orban:",
        "start_index": -1,
        "end_text": "Domnul Alfred-Robert Simonis:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "57": {
        "start_text": "Domnul Alfred-Robert Simonis:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                              1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "58": {
        "start_text": "Domnul Ludovic Orban:",
        "start_index": -1,
        "end_text": "Doamna Diana Iovanovici-Șoșoacă:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "59": {
        "start_text": "Doamna Diana Iovanovici-Șoșoacă:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                           1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "60": {
        "start_text": "Domnul Ludovic Orban:",
        "start_index": -1,
        "end_text": "Doamna Diana Iovanovici-Șoșoacă:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "61": {
        "start_text": "Doamna Diana Iovanovici-Șoșoacă:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                           1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "62": {
        "start_text": "Domnul Ludovic Orban:",
        "start_index": -1,
        "end_text": "Doamna Diana Iovanovici-Șoșoacă:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "63": {
        "start_text": "Doamna Diana Iovanovici-Șoșoacă:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                           1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "64": {
        "start_text": "Domnul Ludovic Orban:",
        "start_index": -1,
        "end_text": "Doamna Diana Iovanovici-Șoșoacă:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "65": {
        "start_text": "Doamna Diana Iovanovici-Șoșoacă:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                           1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "66": {
        "start_text": "Domnul Ludovic Orban:",
        "start_index": -1,
        "end_text": "Doamna Diana Iovanovici-Șoșoacă:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "67": {
        "start_text": "Doamna Diana Iovanovici-Șoșoacă:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                           1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "68": {
        "start_text": "Domnul Ludovic Orban:",
        "start_index": -1,
        "end_text": "Doamna Diana Iovanovici-Șoșoacă:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "69": {
        "start_text": "Doamna Diana Iovanovici-Șoșoacă:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                           1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "70": {
        "start_text": "Domnul Ludovic Orban:",
        "start_index": -1,
        "end_text": "Doamna Diana Iovanovici-Șoșoacă:",
        "end_index": -1,
        "text": "                                                                      1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    },
    "71": {
        "start_text": "Doamna Diana Iovanovici-Șoșoacă:",
        "start_index": -1,
        "end_text": "Domnul Ludovic Orban:",
        "end_index": -1,
        "text": "                                                           1                                                                                          \n     \n16 iunie 2021 – ședință comună \n \n \nS U M A R \n \n1.  Aprobarea ordinii de zi și a programului de  3. \nlucru. \n2.  Dezbaterea  Proiectului  de  Hotărâre  privind  5. \nparticiparea Armatei României, cu forțe, mijloace și \nechipamente,  la  misiunea  Task  Force  Takuba  în \nSahel, sub conducerea Franței, începând cu trimestrul \nal IV-lea al anului 2021 (adoptat). \n3.  Dezbaterea  Proiectului  de  Hotărâre  privind  9. \nrevocarea  doamnei  Renate  Weber  din  funcția  de \nAvocat al Poporului (adoptat). \n \n \n \n \n \n \n \n \n \n \n                                                                                             2                                                                                          \n     \nS T E N O G R A M A \nședinței comune a Camerei Deputaților și Senatului \ndin ziua de 16 iunie 2021 \n \nȘedința a început la ora 13,44. \n \nLucrările ședinței au fost conduse de domnul deputat Ludovic \nOrban, președintele Camerei Deputaților, asistat de domnul deputat \nOvidiu Victor Ganț, secretar al Camerei Deputaților, și de domnul \nsenator Dan Ivan, secretar al Senatului. \nDin prezidiu a făcut parte și domnul senator Robert-Marius \nCazanciuc, vicepreședinte al Senatului. \nDomnul Ludovic Orban:  \nRog liderii de grup să-și invite colegii în sală, astfel încât, \ncând va veni raportul de la Comisia juridică să putem începe ședința \nCamerelor reunite. \nDoamnelor și domnilor deputați,  \nAm  rugămintea  către  liderii  de  grup  să-și  invite  colegii \ndeputați și senatori să fie prezenți în sală. Comisiile juridice reunite \nale celor două Camere, după informațiile pe care le am, au finalizat \ndezbaterea  și  raportul  și  în  curând  trebuie  să  începem  ședința \nCamerelor reunite. \nDeci rog liderii de grup să-și invite colegii în sală. \nRog liderii grupurilor parlamentare să-și invite colegii în sală. \nÎn curând începem ședința Camerelor reunite. \n                                                                                             3                                                                                          \n     \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nRepet.  \nDoamnelor și domnilor deputați și senatori,  \nVă adresez rugămintea politicoasă de a vă ocupa locurile în \nbănci pentru a putea începe ședința Camerelor reunite. \nDoamnelor și domnilor deputați și senatori,  \nVă invit să vă ocupați locurile în sală. \nVă mulțumesc.  \nDoamnelor și domnilor deputați și senatori,  \nDeclar  deschisă  ședința  comună  de  astăzi  a  Camerei \nDeputaților și Senatului. \nȘi-au înregistrat prezența 352 de deputați și senatori, din 466. \nAveți proiectul ordinii de zi și proiectul programului de lucru \npentru ședința comună. \nLa  ordinea  de  zi  am  înțeles  că  există  o  propunere  de \nintroducere pe ordinea de zi a unui proiect de hotărâre. \nVă invit, vă rog. \nDomnul Alfred-Robert Simonis (din sală): \nCu noi nu vorbești asta? \nDomnul Ludovic Orban:  \nPoftiți la microfon. \nE un proiect... Știți, da? \n                                                                                             4                                                                                          \n     \nRugămintea mea e să informați toți liderii de grup, în cazul în \ncare doriți să introduceți un punct suplimentar pe ordinea de zi pentru \nședințele următoare. \nPoftiți, domnule deputat. \nDomnul Bogdan-Ionel Rodeanu: \nVă mulțumesc, domnule președinte. \nPrin consens al liderilor de grup vă înaintăm propunerea de a \nintroduce pe poziția 1 a ordinii de zi a acestui plen reunit Proiectul de \nHotărâre privind participarea Armatei României, cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nVă mulțumesc.  \nDomnul Ludovic Orban:  \nSupun votului propunerea de introducere pe ordinea de zi, la \npunctul 1, a punctului solicitat. \nVotați, vă rog. \nCu  312  voturi  pentru,  din  319  prezenți,  a  fost  aprobată \nintroducerea pe ordinea de zi la punctul 1 a acestui punct. \nSupun votului ordinea de zi. La punctul 1, punctul care a fost \nintrodus,  și  la  punctul  2,  Proiectul  de  Hotărâre  privind  revocarea \ndoamnei Renate Weber din funcția de Avocat al Poporului. \nVotați, vă rog. \nCu 241 de voturi pentru, 100 de voturi contra și 2 colegi care \nnu și-au exprimat votul, ordinea de zi a fost aprobată. \n                                                                                             5                                                                                          \n     \nDe asemenea, vă propun adoptarea programului de lucru. \nVotați, vă rog. \nAm adoptat programul de lucru. \nLa  primul  punct  al  ordinii  de  zi,  îl  invit  pe  președintele \nComisiei pentru apărare din Camera Deputaților, domnul Constantin \nȘovăială, să prezinte proiectul de hotărâre. \nDomnul Constantin Șovăială: \nMulțumesc, domnule președinte. \nRaport  comun  privind  Scrisoarea  Președintelui  României \npentru aprobarea de către Parlament a participării Armatei României \ncu forțe, mijloace și echipamente la misiunea Task Force Takuba în \nSahel,  sub  conducerea  Franței,  începând  cu  trimestrul  al  IV-lea  al \nanului 2021. \nCu adresele nr. 641 BP din 7 iunie 2021, respectiv nr. 370 din \n8 iunie 2021, înregistrate la Comisia pentru apărare, ordine publică și \nsiguranță națională a Camerei Deputaților sub nr. 4c-15/220/8 iunie \n2021,  iar  la  Comisia  pentru  apărare,  ordine  publică  și  siguranță \nnațională a Senatului sub nr. XXV/372/8 iunie 2021, cele două comisii \nau fost sesizate pentru analiză și întocmirea unui raport comun asupra \nsolicitării  Președintelui  României  pentru  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021. \n                                                                                             6                                                                                          \n     \nÎntrunite în ședință comună pe data de 15 iunie a.c., cele două \ncomisii  au  analizat  conținutul  Scrisorii  Președintelui,  precum  și \nmotivarea acestei solicitări, reținând următoarele. \nÎn conformitate cu prevederile art. 7 alin. (2) din Legea nr. \n121/2011 privind participarea forțelor armate la misiuni și operații în \nafara  teritoriului  statului  român,  cu  modificările  și  completările \nulterioare,  Președintele  României  solicită  aprobarea  Parlamentului \nRomâniei,  în  situația  în  care  trimiterea  forțelor  armate  în  afara \nteritoriului statului român în misiunile și operațiile prevăzute la art. 2 \nalin. (1) din lege  nu se fac în baza unui tratat internațional la care \n \nRomânia este parte, precum și în situația în care trimiterea se face la \nsolicitarea unui stat în vederea desfășurării unei misiuni sau operații \nneprevăzute la același articol. \nÎn situația de față, în luna martie 2020, un grup de 13 state au \nanunțat  crearea  Task  Force  Takuba  pentru  combaterea  grupărilor \nteroriste în regiunea Liptako, aflată la confluența statelor Mali, Niger \nși Burkina Faso. \nFranța,  în  calitate  de  națiune  lider,  întreprinde  multiple \neforturi pentru cooperarea partenerilor săi strategici de a se implica \nmilitar  și  financiar  la  misiunea  Task  Force  Takuba  în  Sahel,  cu \nobiectivul de a mobiliza o forță în jurul unui pilon francez. \nÎn analiza solicitării s-a luat în considerare și faptul  că, în \ncalitate de partener strategic al României, Franța și-a reiterat interesul \nși intenția fermă de a avea un rol mai important în regiunea Mării \nNegre,  exprimându-și inclusiv disponibilitatea de a  disloca forțe pe \n                                                                                             7                                                                                          \n     \nteritoriul României, în cazul declanșării unei eventuale crize, până la \ndeclararea art. 5 de către NATO. \nParticiparea Armatei României în cadrul Task Force Takuba \nva contribui la menținerea profilului operațional al acesteia și va aduce \nvizibilitate  internațională  sporită  țării  noastre,  alături  de  beneficii \nimportante,  cuantificabile  politic  și  politico-militar,  în  relația  cu \nFranța. \nÎn  considerarea  acestor  aspecte  și  a  prevederilor  Legii  nr. \n121/2011 privind participarea forțelor armate la misiuni și operații în \nafara teritoriului statului român, membrii celor două comisii au decis \ncă  în  speță  sunt  aplicabile  prevederile  art.  7  alin.  (2)  din  acest  act \nnormativ. \nLa dezbateri a fost prezent, din partea Ministerului Apărării \nNaționale, domnul general-locotenent Daniel Petrescu, șeful Statului \nMajor al Apărării. \nÎn  urma  dezbaterilor,  cu  unanimitate  de  voturi  pentru, \nmembrii  celor  două  comisii  propun  plenului  reunit  al  Camerei \nDeputaților și Senatului prezentul raport de admitere asupra Scrisorii \n \nPreședintelui  României,  prin  care  solicită  aprobarea  participării \nArmatei României cu forțe, mijloace și echipamente la misiunea Task \nForce Takuba în Sahel, sub conducerea Franței, începând cu trimestrul \nal IV-lea al anului 2021, cu un efectiv de 50 de militari. \nAnexăm  prezentului  raport  comun  Proiectul  de  Hotărâre  a \nParlamentului  privind  participarea  Armatei  României  cu  forțe, \n                                                                                             8                                                                                          \n     \nmijloace și echipamente la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021. \nPermiteți-mi  să  dau,  în  continuare,  citire  Proiectului  de \nHotărâre privind participarea Armatei României cu forțe, mijloace și \nechipamente, la misiunea Task Force Takuba în Sahel, sub conducerea \nFranței, începând cu trimestrul al IV-lea al anului 2021. \nAvând în vedere solicitarea Președintelui României, adresată \ncelor  două  Camere  ale  Parlamentului,  pentru  a  aproba  participarea \nArmatei României cu forțe, mijloace și echipamente, la misiunea Task \nForce Takuba în Sahel, sub conducerea Franței, începând cu trimestrul \nal  IV-lea  al  anului  2021,  în  temeiul  prevederilor  art.  7  alin.  (2)  din \nLegea nr. 121/2011 privind participarea forțelor armate la misiuni și \noperații în afara teritoriului statului român, cu completările ulterioare, \nși  ale  art.  13  pct.  30  din  Regulamentul  activităților  comune  ale \nCamerei  Deputaților  și  Senatului,  aprobat  prin  Hotărârea \nParlamentului nr. 4/1992, republicat, cu completările ulterioare, \nParlamentul României adoptă prezenta hotărâre.  \nArt. 1. - Se aprobă participarea Armatei României cu forțe, \nmijloace și echipamente, la misiunea Task Force Takuba în Sahel, sub \nconducerea Franței, începând cu trimestrul al IV-lea al anului 2021, cu \nun efectiv de 50 de militari. \nArt. 2. - Fondurile financiare necesare pregătirii și executării \nacestei misiuni se asigură din bugetul Ministerului Apărării Naționale \npentru anul 2021. \n                                                                                             9                                                                                          \n     \nAceastă  hotărâre  a  fost  adoptată  de  Camera  Deputaților  și \nSenat în ședința comună de astăzi, cu respectarea prevederilor art. 76 \nalin. (2) din Constituția României, republicată. \nVă mulțumesc.  \nDomnul Ludovic Orban:  \nDacă sunt intervenții? Nu. \nSupun votului proiectul de hotărâre. \nVotați, vă rog. \nCu 346 de voturi pentru, două voturi contra și două abțineri, \nproiectul de hotărâre a fost adoptat. \nTrecem la punctul 2 de pe ordinea de zi, pe care avem înscris \nProiectul de Hotărâre privind revocarea doamnei Renate Weber din \nfuncția  de  Avocat  al  Poporului.  Practic  avem  raportul  comun  al \nComisiilor  juridice  ale  celor  două  Camere  ale  Parlamentului  și \nproiectul de hotărâre. \nÎi  dau  cuvântul  doamnei  senator  Iulia  Scântei,  președintele \nComisiei juridice a Senatului, din partea Comisiilor juridice ale celor \ndouă Camere, pentru prezentarea raportului comun și a proiectului de \nhotărâre. \nDoamna Laura-Iuliana Scântei: \nVă mulțumesc, domnule președinte al Camerei Deputaților. \nBună ziua, stimați colegi deputați și senatori! \nBirourile  permanente  reunite  ale  Camerei  Deputaților  și \nSenatului, în ședința din 16 iunie 2021, au sesizat Comisiile juridice \n                                                                                             10                                                                                          \n     \nale Camerei Deputaților și Senatului pentru dezbaterea și adoptarea \nunui raport comun asupra cererii  Grupurilor parlamentare ale PNL, \nUSR și UDMR din Senat și Camera Deputaților privind revocarea din \nfuncție  a  doamnei  Renate  Weber,  Avocatul  Poporului,  pentru \nconstatările  plenului  Parlamentului,  constatări  care  au  ca  obiect \nîncălcări ale legii și, de asemenea, ale Constituției. \nCererea  de  revocare  a  reluat,  practic,  toate  constatările \nînsușite de plenul reunit al Parlamentului, cuprinse în raportul comun \nal acelorași Comisii juridice în care au fost dezbătute rapoartele de \nactivitate înaintate de doamna Renate Weber pentru anii 2019 și 2020. \nPrin  urmare,  rolul  Comisiilor  juridice  care  astăzi  fiind \nsesizate cu această cerere de revocare din funcție au dezbătut din nou \ndacă  există  motive  de  încălcări  de  legi  și  ale  Constituției  pentru  a \nsesiza  plenul  reunit  al  Parlamentului  cu  privire  la  revocarea  din \nfuncție. \nComisiile  juridice,  în  prezența  doamnei  Renate  Weber,  au \ndezbătut  cererea  de  revocare,  au  constatat  că  da,  Parlamentul  are \ncompetență  constituțională  de  a  revoca  din  funcție  Avocatul \nPoporului, ca urmare a constatării încălcării legilor și a Constituției. \nAu  constatat,  de  asemenea,  că  Parlamentul  nu  este  -  și \ndumneavoastră, stimați colegi, nu sunteți o instanță de judecată -, în \nschimb  exercitați  prerogativa  constituțională  a  controlului \nparlamentar, inclusiv cu privire la instituția Avocatului Poporului. \nAu constatat, de asemenea, că eficiența instituției Avocatului \nPoporului și îndeplinirea rolului său constituțional, ca instituție, astfel \n                                                                                             11                                                                                          \n     \ncum este prevăzut de art. 58 alin. (1), rezultă sau este afectat și în \nfuncție  de  modul  în  care  persoana,  conducătorul  instituției  își \nrealizează aceste atribuții sau își încalcă atribuțiile. \nComisiile juridice au constatat că, într-adevăr, plenul reunit \nde  ieri,  al  Parlamentului,  nu  a  respins  niște  rapoarte  înaintate  de \nAvocatul Poporului pentru anul 2019 și 2020, cum în mod eronat au \nsusținut  unii  colegi.  Și-a  însușit  plenul  de  ieri,  vă  reamintesc, \nconstatările și încălcările de legi. (Vociferări.) \nPrin urmare, ... (Gălăgie.) \nDomnul Ludovic Orban:  \nAm rugămintea să păstrați liniștea, pentru ca să putem asculta \nvorbitorul. \nContinuați, doamnă președinte. \nDoamna Laura-Iuliana Scântei: \nVă mulțumesc, domnule președinte. \nÎntr-adevăr, vom fi mai sintetici, pentru a nu ocupa spațiul cu \nîntreg raportul. \nParlamentul nu poate ignora dispozițiile constituționale care \nîi  consacră  prerogativa  exclusivă  de  exercitare  a  controlului \nparlamentar,  fiind  singura  autoritate  în  măsură  să  aprecieze  dacă \nactivitatea desfășurată de Avocatul Poporului s-a realizat în limitele \nstabilite  de  Constituție  și  de  lege  sau,  dimpotrivă,  cu  încălcarea \nacestora. \n                                                                                             12                                                                                          \n     \nComisia,  de  asemenea,  după  analizarea  fiecărui  motiv  de \nrevocare expus în cererea de revocare, a constatat că există, stimați \ncolegi, și o jurisprudență a Curții Constituționale... \nVoci din sală: \nDeclarație politică! \nDoamna Laura-Iuliana Scântei: \nNu e declarație politică, sunt constatările din raport, pe care o \nsă îl votați, după caz, și dumneavoastră. \nCurtea Constituțională, în jurisprudența sa, a consacrat faptul \ncă  Parlamentul  este  singura  autoritate  în  măsură  să  aprecieze  dacă \nactivitatea Avocatului  Poporului,  în  calitate  de  conducător  al \n \ninstituției,  s-a realizat  în  limitele  stabilite.  Și  a  decide  altfel,  spune \n \nCurtea,  ar  însemna  să  se  dea  posibilitatea de  a  se  substitui \n \nParlamentului. \nStimați colegi,  \nPropunerea Comisiilor juridice. \nÎn  urma  dezbaterii  cererii  de  revocare,  membrii  Comisiilor \njuridice au constatat că sunt îndeplinite condițiile legii pentru a supune \nplenului  Parlamentului  revocarea  din  funcție  a  doamnei  Renate \nWeber,  Avocat  al  Poporului,  și  în  ședința  de  astăzi,  16  iunie,  au \nhotărât, cu majoritate de voturi ale deputaților și senatorilor prezenți, \nsă  adopte  raportul  comun  pentru  revocarea  din  funcție  a  doamnei \nRenate Weber, Avocat al Poporului, și să vă supună dumneavoastră, \n                                                                                             13                                                                                          \n     \nspre  dezbatere  și  adoptare,  acest  raport,  împreună  cu  proiectul  de \nhotărâre aferent. \nUn  singur  articol,  stimați  colegi,  conține  Proiectul  de \nHotărâre  pentru  revocarea  doamnei  Renate  Weber  din  funcția  de \nAvocat al Poporului. \nÎn considerarea tuturor prevederilor legale și a competenței \nsale constituționale de a realiza controlul parlamentar asupra instituției \nAvocatului Poporului, în temeiul prevederilor art. 9 alin. (1) și (2) din \nLegea nr. 35/1997, republicată, Parlamentul României adoptă prezenta \nhotărâre. \nArticol unic. – Doamna Renate Weber se revocă din funcția \nde Avocat al Poporului. \nVă mulțumesc. (Aplauze. Vociferări.) \nDomnul Ludovic Orban:  \nMulțumim  doamnei  președinte  a  Comisiei  juridice  a \nSenatului. \nTrecem la dezbateri generale. \nVă formulez o propunere pe care o voi supune votului. La \ndezbateri generale, timpul maxim alocat dezbaterilor generale să fie \n20 de minute și pentru fiecare intervenție maximum trei minute. \nSupun votului această procedură. \nVotați, vă rog. \nCu 247 de voturi pentru, 95 de voturi contra și două abțineri, \npropunerea de procedură a fost adoptată. \nTrecem la dezbateri generale. \n                                                                                             14                                                                                          \n     \nInvit reprezentanții grupurilor parlamentare să ia cuvântul. \nDin partea Grupului PSD, avem până în prezent înscriși la \nordinea de zi - mi-au spus că se vor limita la timpul de intervenții – \ndomnul Robert Cazanciuc, domnul Titus Corlățean, domnul Halici și \ndomnul Simonis.  \nDar rugămintea mea este să vă încadrați în timp. \nDomnul Robert-Marius Cazanciuc: \nMulțumesc, domnule președinte. \nStimați colegi,  \nO zi lungă astăzi în Parlamentul României. Am avut la Senat \no ședință prelungită pentru o lege importantă pentru poporul român și \nviitorul poporului român, și anume, educația pentru sănătate a copiilor \nnoștri. O dezbatere consistentă în care fiecare grup parlamentar a adus \nargumente pro și contra și sper ca săptămâna viitoare înțelepciunea să \nfie de asemenea prezentă la toate grupurile parlamentare. \nCe avem astăzi în plenul reunit? Avem două ore de așteptare \npentru ce?!  \nOare cei care s-au uitat la ora 13,00, când era convocat plenul \nreunit, românii, dacă mai contează, s-au uitat două ore ca să ce?! Au \nașteptat din partea parlamentarilor, în care din păcate au foarte puțină \nîncredere,  să  ia  o  decizie.  Ce  decizie  suntem  noi  chemați  astăzi  să \nluăm, stimați colegi, dumneavoastră, cei care ați depus sesizarea, o \ndecizie care vine contra intereselor poporului român. \nAm văzut sesizarea, am văzut raportul Comisiei juridice.  \n                                                                                             15                                                                                          \n     \nUitați-vă puțin peste sesizare. Sunt cel puțin trei lucruri care \nsunt de-a dreptul halucinante în această sesizare. \nÎn primul rând, este invocat incidentul de la Caracal. \nCred  că  Victor  Ciutacu  este  invidios  pe  autorii  sesizării, \npentru  că  a  muncit  foarte  mult  prezentând  opiniei  publice  că  nu \nAvocatul  Poporului  are  o  vină  acolo,  ci  această  vină,  dacă  există \nundeva, ar trebui căutată pornind de la textul Constituției. \nCred  că  autorii  sesizării  și  autorii  raportului  Comisiei \njuridice, pe care nu-i acuz de ignoranță, dar vă rog să nu fiți părtași la \nilegalitate, confundă textele din Constituție. \nHaideți  să  ne  uităm  împreună  la  art.  58  –  „Avocatul \nPoporului”:  „...mandat  de  5  ani  pentru  apărarea  drepturilor  și \nlibertăților persoanelor fizice”. \nSuntem la Capitolul „Drepturi și libertăți fundamentale”. \nAceastă  instituție  nu  face  parte  din  structura  de  stat.  Este \nchemată să apere drepturile și libertățile fundamentale. De aceea se \naflă în titlul referitor la aceste drepturi fundamentale. \nMai există o instituție care trebuia să-și facă treaba, stimați \ncolegi, la Caracal, și anume Ministerul Public, care de asemenea este \nchemat să apere drepturile fundamentale, împreună cu Poliția. \nNoi  ce  am  făcut?  Am  confundat,  să  spunem,  textele \nfundamentale, luând ceea ce trebuia să fie la Ministerul Public și la \nMinisterul de Interne și le-am dus la Avocatul Poporului, care nu avea \nniciun  fel  de  legătură  cu  ceea  ce  se  invocă  în  raportul  Comisiei \njuridice și în sesizare. \n                                                                                             16                                                                                          \n     \nDomnul Ludovic Orban:  \nDomnule Cazanciuc, vă rog să vă apropiați de final! \nDomnul Robert-Marius Cazanciuc: \nImediat, domnule președinte! \nÎn sesizare se invocă o hotărâre a Camerei Deputaților privind \nprotejarea copiilor dispăruți. \nCred  că  avem  o  veste  bună,  în  sfârșit,  astăzi,  aici,  24  de \nmăsuri care erau în sarcina Guvernului și a Ministerului de Interne.  \nAm sentimentul că dacă veți vota astăzi această solicitare de \nrevocare a doamnei Renate Weber, Avocatul Poporului, urmează într-\no săptămână, evident, votarea moțiunii de cenzură, pentru că, stimați \ncolegi,  24  de  măsuri  în  sarcina  Guvernului  României,  mulțumesc \npentru intenția de a vota moțiunea de cenzură. \nNe facem de rușine pur și simplu, stimați colegi, vă faceți de \nrușine! \nAți invocat în sesizare un mecanism de prevenire a torturii. \nEste un mecanism al Consiliului Europei. Ne facem pur și simplu de \nrușine acuzând Avocatul Poporului că pune în aplicare, în mișcare, un \nmecanism al Consiliului Europei. \nMulțumesc foarte mult. (Aplauze.) \nDomnul Ludovic Orban:  \nVă mulțumesc, domnule senator. \n                                                                                             17                                                                                          \n     \nVoi da cuvântul, pe rând, câte unui reprezentant al fiecărui \ngrup  și  în  măsura  în  care  rămâne  timp,  dăm  cuvântul  și  celorlalți \nreprezentanți ai grupului. \nDin partea Grupului PNL s-a înscris domnul Cupșa? Nu. \nS-a înscris domnul Cupșa? Da. \nRugămintea mea este să vă încadrați în maximum trei minute. \nDomnul Ioan Cupșa: \nMulțumesc, domnule președinte. \nVă salut cu respect pe toți cei care vă aflați în sală. \nO  știm  cu  toții,  lipsa  de  eficiență,  funcționarea  precară, \npervertirea rolului unor instituții și autorități publice ne afectează nu \ndoar dezvoltarea viitoare, ne afectează și viața de zi cu zi. \nSunt dator, de la această tribună, să vă reamintesc tuturor și \nsă vă cer să încercăm împreună, fără să uităm, noi, cei care facem \nparte din clasa politică, decidenții, că avocatul este al poporului, nu al \ncelor care îl numesc. \nActualul Avocat al Poporului a încălcat prevederile Legii nr. \n35/1997,  nu  și-a  îndeplinit  mai  multe  dintre  obligațiile  legale,  cele \ncare erau reglementate prin această lege de organizare și funcționare. \nA încălcat, astfel, prevederile constituționale, mai precis art. 59 alin. \n(1)  din  Constituție:  „în  limitele  legii”  ar  trebui  să-și  desfășoare \nactivitatea Avocatul Poporului. \nMă voi rezuma însă, domnule președinte, în luarea mea de \ncuvânt la unele dintre gravele încălcări  ale Constituției și ale legii, \n                                                                                             18                                                                                          \n     \ninclusiv la încălcarea unui tratat internațional care a fost pomenit de \nantevorbitorul meu ceva mai devreme. \nVă voi cere la sfârșit să votați propunerea de revocare din \nfuncție a acestui Avocat al Poporului, în temeiul art. 9 alin. (1) teza a \nII-a și alin. (2) din Legea nr. 35/1997. \nÎn luna aprilie a anului 2020, Avocatul Poporului a activat \nMecanismul Național de Prevenire a Torturii în locurile de detenție. A \nfost activat de către Avocatul Poporului, printr-un act administrativ, și \no  să  vă  prezint,  dacă  doriți,  și  actul  administrativ,  adresa  trimisă \ntuturor spitalelor și centrelor sociale. \nCa urmare a acestei acțiuni a Avocatului Poporului, putem \nspune că peste noapte au devenit spitalele noastre locuri de deținere, \ntratamentele  medicale  adecvate  au  devenit  mijloace  de  tortură,  de \nasemenea, că medicii sunt torționarii pe care Avocatul Poporului i-a \nsupravegheat. \nAvocatul  Poporului  a  încălcat  cu  bună  știință  Convenția \nîmpotriva torturii, o convenție adoptată încă din anul 1984, la New \nYork,  care  a  fost  completată  de  un  protocol  adițional,  protocol \nadițional și convenție care mai apoi au fost ratificate, au devenit parte \ndin  dreptul  nostru  intern  pozitiv,  prin  Legea  nr.  109/2009.  Toate \naceste acte normative au definit exact locurile de detenție, precum și \nactele  de  tortură,  respectiv  tratamentele  inumane.  Dar  unitățile \nsanitare,  cu  excepția,  așa  cum  o  spune,  de  altfel,  și  Avocatul \nPoporului, prin adresa trimisă tuturor spitalelor, locurile de detenție... \nnu pot fi definite ca locuri de detenție unitățile sanitare. \n                                                                                             19                                                                                          \n     \nDomnul Ludovic Orban:  \nDomnule deputat, vă rog să încheiați! \nDomnul Ioan Cupșa: \nO să concluzionez. \nDeci nu pot face parte din așa numitele locuri de detenție, iar \ntratamentul medical adecvat nu poate fi considerat act de tortură. \nÎn acest fel, Avocatul Poporului a încălcat și prevederile art. \n11 din Constituția României și prevederile art. 2 alin. (2) din Legea nr. \n35, încălcând bineînțeles și art. 59 alin. (1) din Constituție. \nMai  grav,  halucinant  de-a  dreptul,  Avocatul  Poporului \nsolicită, în același demers, informații care sunt protejate de secretul \nprofesional. \nDomnul Ludovic Orban:  \nVă mulțumesc, domnule deputat. \nDomnul Ioan Cupșa: \nPermiteți-mi să termin, domnule președinte! (Vociferări.) \nDomnul Ludovic Orban:  \nUltima frază. \nDomnul Ioan Cupșa: \nUltima frază. \nAvocatul  Poporului,  cu  bună  știință,  a  încălcat  Legea  nr. \n46/2003 privitoare la drepturile pacientului, cum a încălcat și Legea \nnr. 95/2006, Ordonanța de urgență nr. 144/2008, a încălcat secretul \n                                                                                             20                                                                                          \n     \nprofesional  care  –  atenție!  –  în  legislația  românească  este  protejat \nprintr-o lege penală. (Vociferări.) \nDomnul Ludovic Orban:  \nVă mulțumesc.  \nDomnul Ioan Cupșa: \nCodul penal, la art. 227, protejează secretul profesional. \nNu este însă suficient pentru Avocatul Poporului. \nDomnul Ludovic Orban:  \nVă mulțumesc, domnule deputat. \nVă mulțumesc.  \nDomnul Ioan Cupșa: \nConcluzia  este  una  singură.  Votați,  nu  aveți  de  ales, \npropunerea de revocare este una întemeiată în fapt și în drept. \nMulțumesc. (Aplauze. Vociferări.) \nDomnul Ludovic Orban:  \nÎi dau cuvântul, în continuare, în ordinea mărimii grupurilor \nparlamentare,  domnului  Andrei  Lupu,  din  partea  Grupurilor \nparlamentare ale USR. \nDe asemenea, vă rog și pe dumneavoastră să vă încadrați în \ncele  trei  minute,  pentru  a  permite  exprimarea  opțiunilor  a  cât  mai \nmultor colegi. \nDe asemenea, următorul înscris la cuvânt este domnul senator \nTârziu. \n                                                                                             21                                                                                          \n     \nDomnul Andrei-Răzvan Lupu: \nVă mulțumesc, domnule președinte. \nSper, prin intervenția mea, să aduc un pic de calm în toată \ndezbaterea aceasta.  \nAu auzit și la dezbaterea rapoartelor privind activitatea din \nultimii  ani  a  Avocatului  Poporului,  și  astăzi,  în  ședința  Comisiilor \njuridice, multe argumente tehnice, pe lângă cele aduse deja de domnul \ndeputat Cupșa. \nAș vrea să vă aduc însă în discuție și câteva aspecte morale. \nM-aș fi bucurat să o vedem pe doamna Weber astăzi dispusă \nsă  ne  asculte,  dar  sunt  convins  că  de  undeva  ne  privește  foarte \nîngrijorată legat de funcția dumneaei. \nAșa că, cu voia dumneavoastră, mă voi adresa în mod direct \ndoamnei Weber, și nu numai dumneavoastră. \nStimată doamnă Renate Weber, de acolo de unde ne ascultați, \nîncep  prin  a  vă  spune  că  sunt  absolut  convins  că  sunteți  un  om \ncompetent și care ați demonstrat de-a lungul carierei și a atribuțiilor pe \ncare le-ați avut că știți să vă exercitați funcția. \nÎn schimb, în ultima perioadă ați demonstrat o altă problemă \nmajoră, și anume că funcția ați știut să v-o exercitați în mod egoist, în \ninteres propriu, în interesul celor care v-au numit în funcția pe care ați \nocupat-o vremelnic. \nDincolo de faptul că ați avut diferite inițiative, probabil că \nceea ce este cel mai important este că n-ați știut decât să îi serviți pe \ncei care v-au numit. Și aici v-a fost deja dat exemplul faptului că în \n                                                                                             22                                                                                          \n     \nplină pandemie COVID ați încercat să blocați spitale din România. Ați \nîncercat să faceți și multe alte lucruri împotriva diferitelor instituții din \nRomânia, în ultimul an. \nCeea ce nu înțeleg mulți dintre dumneavoastră și ceea ce nu a \nînțeles nici doamna Renate Weber, este că din funcții publice noi nu \navem  dreptul  la  egoism.  Atunci  când  seară  de  seară  Avocatul \nPoporului este la televizor, comentând actualitățile politice, nu putem \nvorbi decât despre egoism, oricât de profesionistă ar fi acea persoană. \nVeți spune că ceea ce fac acum este un atac la persoană. Ei, \nbine, da, este un atac la persoană. De ce? Pentru că doamna Renate \nWeber a încurcat funcția publică cu propria persoană, în ultimii doi \nani de mandat. Nu a fost Avocatul Poporului, a fost avocatul propriei \npersoane și a imaginii pe care a exercitat-o. (Vociferări.) \nDomnul Ludovic Orban:  \nStimate coleg, timpul a expirat. Vă rog să trageți concluziile. \nDomnul Andrei-Răzvan Lupu: \nVă mulțumesc, domnule președinte. \nConcluzia  este  una  singură.  Grupul  USR  PLUS  va  vota \npentru  demiterea  doamnei  Renate  Weber  din  funcția  de  Avocat  al \nPoporului și fac un apel la dumneavoastră, toți parlamentarii, ca atunci \ncând vom numi un nou Avocat al Poporului să ne gândim nu doar la \ncompetență, ci și la altruismul cu care această nouă persoană își va \nexercita funcția. \nVă mulțumesc. (Aplauze. Vociferări.) \n                                                                                             23                                                                                          \n     \nDomnul Ludovic Orban:  \nÎl  invit,  în  continuare,  la  cuvânt,  din  partea  Grupurilor \nparlamentare AUR, pe domnul senator Târziu. (Vociferări.) \nDomnul Claudiu-Richard Târziu: \nMulțumesc.  \nStimați colegi,  \nAsistăm astăzi la execuția cu public a Avocatului Poporului \n(Aplauze.) și la o operațiune concertară de subjugare a acestei instituții \nde către factorul politic. (Aplauze.) \nNu cred că poate să ne bănuiască cineva pe noi, AUR, de \nsimpatii față de doamna Renate Weber, care altminteri s-a dovedit o \ncampioană a „corectitudinii politice”, ca flagel social și politic, de-a \nlungul întregii cariere a domniei sale. \nÎnsă păcatul grav pe care l-a săvârșit doamna Weber este că \nnu v-a cântat în strună, stimați guvernanți (Aplauze.), că a îndrăznit să \nse  opună  măsurilor  stupide,  greșite,  aberante,  pe  care  le-ați  luat  pe \ntimpul pandemiei, și să apere poporul român. (Aplauze.) \nDin acest motiv dumneavoastră vreți astăzi să-i luați capul.  \nNu sunteți însă în stare nici măcar să mimați democrația, să \nmimați că respectați legea. Toate motivele invocate de dumneavoastră \npentru  revocarea  Avocatului  Poporului  sunt  lovite  de  nulitate,  din \nperspectiva legii. Asta trebuie să fiți conștienți. \nÎn afară de acest lucru, ați procedat ca PSD-ul de odinioară... \n                                                                                             24                                                                                          \n     \nVoci din sală: \nAaa! \nDomnul Claudiu-Richard Târziu: \nDa, domnilor PSD-iști, așa făceați și dumneavoastră! \nAstăzi se hotărăște, mâine se votează. (Vociferări.) \nPăi, ce să facem, asta este! \nDin această perspectivă, îmi pare rău să constat că nu este \nnicio diferență între noua putere și vechea putere. \nSă  nu  ne  prefacem  că  acest  modus  operandi  ne  surprinde \ncumva și că este caracteristic doar Guvernului Cîțu. \nEste surprinzător că un liberal și-l asumă, dar nu este ceva cu \ncare nu ne-am mai confruntat. \nȘi  apropo  de  domnul  Cîțu,  îmi  permit  să-i  adresez  câteva \nîntrebări absolut retorice, bineînțeles, în legătură cu această cerere de \nrevocare a doamnei Avocat al Poporului. \nDomnul Ludovic Orban:  \nDomnule senator, s-a epuizat timpul acordat. \nDomnul Claudiu-Richard Târziu: \nDacă-mi  îngăduiți  și  mie,  cum  ați  îngăduit  și  la  restul \nvorbitorilor, în zece secunde termin. Da? \nDomnul Ludovic Orban:  \nNu, trageți concluziile, atât! \n                                                                                             25                                                                                          \n     \nDomnul Claudiu-Richard Târziu: \nConcluzia este că faceți astăzi o nedreptate, că încălcați legea \nși  că  nu  aveți  niciun  motiv  pentru  a  supune  votului  revocarea \nAvocatului  Poporului,  iar  asta  se  va  întoarce  împotriva \ndumneavoastră. (Aplauze.) \nDomnul Ludovic Orban:  \nDin  partea  Grupurilor  parlamentare  ale  UDMR?  Nu  există \npersoane înscrise la cuvânt. \nDin partea Grupului parlamentar al minorităților naționale? \nNu. \nContinuăm practic cu Grupul PSD, ultimul vorbitor în cadrul \ntimpului alocat. \nDomnul senator Titus Corlățean. (Aplauze.) \nDomnul Titus Corlățean: \nMulțumesc, domnule președinte. \nStimați colegi,  \nAsistăm astăzi, din păcate, la un nou episod din simulacrul de \ndemocrație  pe  care  guvernarea  de  dreapta  și  neomarxistă  o \npromovează cu consecvență (Aplauze.), în sensul în care se urmărește \npreluarea  cu  forța  și  de  o  manieră  abuzivă  a  unor  instituții \nfundamentale  pentru  orice  democrație  de  tip  occidental.  Pentru  că \nAvocatul  Poporului,  sau  indiferent  cum  s-ar  numi  el,  mediator, \nombudsman  sau  ombudsperson,  comisar  al  drepturilor  omului, \n                                                                                             26                                                                                          \n     \nreprezintă  o  instituție  fundamentală  de  rang  constituțional  și  care \ntrebuie să funcționeze independent. \nOr, ceea ce s-a întâmplat și ieri, și astăzi în Comisiile juridice \nreunite, demonstrează, pe de o parte, că ați reușit dumneavoastră, cei \nde  la  guvernare,  să  reînviați  de  o  manieră  extrem  de  concretă  și \nșocantă practici cu iz stalinist de anii '50, atunci când aceste judecăți \npopulare, în speță aparținând unei majorități din Coaliția de guvernare, \ncare inventează cu orice preț „argumente”, mai bine zis pretexte de a \nprelua abuziv și a subordona, de a face slugi din instituțiile statului, \nsunt chestiuni pur staliniste. Or, acest caracter rudimentar de a practica \ndemocrația vă va costa și vă spunem de pe acum, să țineți minte, vă va \ncosta politic și în anumite cazuri posibil și judiciar, în perspectivă. \nFoarte pe scurt vreau să vă spun două chestiuni. \nÎn primul rând, fără să repet ceea ce am menționat ieri, din \npartea Grupurilor parlamentare ale PSD, rapoartele – cel puțin raportul \npe  2020,  atunci  când  a  fost  anul  de  pandemie  –  demonstrează  o \nactivitate  laborioasă  în  realitate,  extrem  de  complexă,  în  domenii \nesențiale pentru drepturile și libertățile fundamentale ale cetățenilor, \npe care Avocatul Poporului a desfășurat-o. \nOr  –  citiți  Constituția  încă  o  dată  –,  nimeni  nu  trebuie  să \nservească MCV-uri, ci să servească, potrivit Constituției, drepturile și \nlibertățile fundamentale ale cetățenilor, și Avocatul Poporului a făcut \nacest lucru în deplină independență. \nPe de altă parte, din raportul de ieri al Comisiilor juridice, \ncare e fundamentul simulacrului de astăzi pe care îl faceți, a rezultat că \n                                                                                             27                                                                                          \n     \nîi reproșați că nu a fost un slujbaș al MCV-ului doamna Avocat al \nPoporului.  \nCând v-am spus că sunteți penibili în această concluzie ați \nrenunțat,  și  în  adresa  de  astăzi,  pe  care  ați  adresat-o  ca  fundament \npentru revocarea doamnei Avocat al Poporului, ați renunțat. \nPe scurt, să știți că astfel de chestiuni reprezintă cu adevărat \nun regres în democrația, și așa șubredă, a României și aceste lucruri \nvor avea ecouri - și vă spun de pe acum - în structurile europene, la \nnivelul Uniunii Europene, la nivelul Consiliului Europei, în comisia \nde  monitorizare  și  la  nivelul  Comisiei  de  la  Veneția  și  sunteți  pe \ndeplin responsabili de faptul că dumneavoastră n-ați învățat. Am făcut \nși noi greșeli, dar cred că am învățat din aceste chestiuni, că nu trebuie \nsă apărăm neapărat persoane. Și v-am spus ieri, o spun și astăzi, noi nu \nrezonăm  ideologic  cu  doamna  Renate  Weber  și  nici  cu  școala \nneguvernamentală  la  care  a  fost  educată,  dar  am  învățat  că  trebuie \nsusținute cu respect instituțiile independente, și atunci când ne place și \natunci când nu ne place. \nNu doriți ca dezmățul de OUG-uri abuzive să poată fi atacate \nde un Avocat al Poporului, nu doriți să vi se spună că atunci când \nadoptați, ca guvernare, măsuri restrictive ale drepturilor și libertăților \nfundamentale  care  nu  sunt  prevăzute  în  lege,  ele  sunt \nneconstituționale,  și  nu  preferați  în  general  instituții  care  să  nu  vă \nasculte. \nE un abuz și vă spun că PSD-ul... \n                                                                                             28                                                                                          \n     \nDomnul Ludovic Orban:  \nDomnule senator,... \nDomnul Titus Corlățean: \nTermin! \nDomnul Ludovic Orban:  \nNu, rugămintea mea e să vă apropiați de final. \nDomnul Titus Corlățean: \nEra concluzia, domnule președinte. \nPSD-ul  nu  are  cum  să  susțină  astfel  de  conduite \nnedemocratice, abuzive, care vor costa România, în ultimă instanță. \nNu  pe  dumneavoastră  neapărat,  guvernanții,  pentru  că  oricum  veți \npierde. \nMulțumesc. (Aplauze.) \nDomnul Ludovic Orban:  \nCu această intervenție, am finalizat dezbaterile generale. \nTrecem la dezbaterea pe articole. \nDomnul Simonis.  \nDomnul Simonis. Pe procedură doar. \n(Doamna  senator  Diana  Iovanovici-Șoșoacă  solicită  să  ia \ncuvântul.) \nDomnul Alfred-Robert Simonis:  \nFoarte scurt, domnule președinte. \nPe procedură. \n                                                                                             29                                                                                          \n     \nE foarte interesant de reținut ceea ce a spus doamna Scântei, \nși anume faptul că noi, ieri, nu am respins rapoartele de activitate ale \nAvocatului  Poporului,  ci  am  votat  un  raport  sau  niște  rapoarte  ale \nComisiei juridice. \nDeci între a vota rapoartele de activitate... \nDoamna Diana Iovanovici-Șoșoacă (din sală): \nSunt înscrisă la cuvânt de la început! \nDomnul Ludovic Orban:  \nProcedură! \nDomnul Alfred-Robert Simonis:  \nDa, pe procedură! \nDomnul Ludovic Orban:  \nÎntre a vota rapoartele de activitate ale Avocatului Poporului \nși  a  vota  rapoartele  domnului  Badea,  ați  ales  să  le  votăm  pe  ale \ndomnului Badea. \nPe procedură, nu există niciun fel de element care să justifice \nrevocarea  Avocatului  Poporului,  prin  urmare  vom  ataca  la  Curtea \nConstituțională acest vot pe care urmează să-l dați în plenul Camerei \nDeputaților. (Aplauze.) \nSingurul motiv pentru care Coaliția majoritară dorește și se \ngrăbește să revoce Avocatul Poporului este unul foarte simplu. De la \nînceputul acestei guvernări ați început și „v-ați luat la trântă” cu toată \nlumea: cu pensionarii, cu doctorii, cu profesorii, cu agricultorii, mai \nnou cu copiii... \n                                                                                             30                                                                                          \n     \nDomnul Ludovic Orban:  \nDomnule Simonis, timpul de intervenție a expirat! \nDomnul Alfred-Robert Simonis:  \nZece secunde, vă rog! \nDomnul Ludovic Orban:  \nVă rog să reveniți la procedură. \nDomnul Alfred-Robert Simonis:  \nZece secunde! \nZilele  acestea  urmează  să  dați  o  ordonanță  de  urgență  de \nanulare a majorării alocațiilor. \nPractic, „vă luați la trântă” cu poporul și vreți să nu mai aibă \nniciun fel de apărător! (Aplauze.) \nDomnul Ludovic Orban:  \nVă mulțumesc, domnule Simonis. \nPe procedură, doamna senator Șoșoacă. \nDoamna Diana Iovanovici-Șoșoacă: \nNu, domnule președinte, eu sunt înscrisă la cuvânt! \nDomnul Ludovic Orban:  \nS-au finalizat dezbaterile. \nDoamna Diana Iovanovici-Șoșoacă: \nNu  s-au  finalizat,  că  nu-mi  spuneți  dumneavoastră,  în  fața \nConstituției României! \n                                                                                             31                                                                                          \n     \nExistă o Constituție și un Regulament de care vă bateți joc, \nașa cum vă bateți joc și de Avocatul Poporului! \nDomnul Ludovic Orban:  \nAveți intervenție pe procedură. \nDoamna Diana Iovanovici-Șoșoacă: \nFoarte bine! Trei minute. Văd că mi-ați majorat timpul la trei \nminute, de la unul. \nDomnul Ludovic Orban:  \nVă rog să finalizați după un minut.  \nDoamna Diana Iovanovici-Șoșoacă: \nFinalizez după trei minute. Așa e la noi! (Aplauze.) \nÎncercați să fiți puțin respectuos, domnule Orban! Pentru că, \ndacă ne aducem aminte, în timp ce dumneavoastră, în timpul stării de \nurgență,  umpleați  Guvernul  României  cu  pahare  de  whisky  și \ntrabucuri, poporul român era amendat cu 20.000 de lei pentru că-și \npermitea să-și cumpere o pâine. (Aplauze. Vociferări.) \nCurtea Constituțională v-a anulat acele ordine! \nDumneavoastră  sunteți  cei  care  ați  încălcat  Constituția \nRomâniei! Avocatul Poporului a fost singura instituție din România \ncare a ținut partea poporului român! \nDumneavoastră sunteți cei care ați omorât oameni în spitale, \ni-ați legat de pat, le-ați dat tratamente inumane! \n                                                                                             32                                                                                          \n     \nOSCE-ul spune ceea ce spune Avocatul Poporului! Cele mai \nabuzive și restrictive reguli din toată Uniunea Europeană pe așa-zisa \npandemie! \nSenatul Statelor Unite ale Americii a menționat că pandemia \neste  o  minciună,  pe  care  ați  condus-o  dumneavoastră  omorând \noameni! \nDomnul Ludovic Orban:  \nTimpul... \nDoamna Diana Iovanovici-Șoșoacă: \nĂsta este adevărul, domnule Orban! \nDomnul Ludovic Orban:  \n...de intervenție a expirat! \nDoamna Diana Iovanovici-Șoșoacă: \nDumneavoastră și cu acest Guvern care v-a urmat! \nDomnul Ludovic Orban:  \nVă rog să vă apropiați de finalul intervenției. \nDoamna Diana Iovanovici-Șoșoacă: \nMă apropii de final. \nAcum  am  să  vă  rog  să  nu-mi  mai  întrerupeți  recitarea  din \nEminescu, pentru că v-o dedic. \n„Cum nu vii tu, Țepeș doamne,...” (I se întrerupe microfonul. \nGălăgie.) \n                                                                                             33                                                                                          \n     \nDomnul Ludovic Orban:  \nIntervenția pe procedură a fost finalizată. \nTrecem la dezbaterea pe articole. \nDacă există observații cu privire la titlu? \nExistă observații cu privire la titlu? Nu. Adoptat. \nExistă observații cu privire la preambul? Nu. \nExistă vreo observație cu privire la articolul unic al hotărârii? \nNu. \nAm încheiat dezbaterile. \nUrmează să supunem votului proiectul de hotărâre. \nReamintesc  procedura  aprobată  de  Birourile  permanente \nreunite privind exercitarea votului prin sistemele de vot electronic și la \ndistanță în cadrul plenului comun al Camerei Deputaților și Senatului. \nExercitarea votului în cadrul sesiunii de vot electronic hibrid \n- tabletă STS plus card de vot electronic - se face astfel:  \n- deputații și senatorii prezenți în sală vor putea să-și exprime \nopțiunea de vot prin intermediul cartelei de vot introdusă în consola de \nvot,  urmată  de  apăsarea  uneia  dintre  tastele  „prezent”,  „pentru”, \n„contra” sau „abținere”.  \n- deputații și senatorii care nu sunt prezenți în sala de plen își \nvor  exprima  opțiunea  de  vot  prin  intermediul  aplicației  „Vot \nelectronic” instalată pe tabletele puse la dispoziție de STS, în acest caz \naudierea  lucrărilor  plenului  și  participarea  la  dezbateri  făcându-se \nexclusiv  prin  intermediul  aplicației  „Audioconferință”  instalate  pe \ntabletele puse la dispoziție de STS. \n                                                                                             34                                                                                          \n     \nCvorumul  de  ședință  reprezintă  suma  tuturor  deputaților  și \nsenatorilor care au apăsat una dintre cele 4 taste afișate pe ecranul \nconsolei de vot sau al tabletei STS pe durata acestui vot. \nPe  durata  sesiunii  de  vot  electronic  hibrid  deputații  și \nsenatorii pot vizualiza rezultatul voturilor exprimate atât pe ecranul \nvideo din sală, cât și pe tabletele puse la dispoziție în secțiunea special \nalocată  -  aplicație  „Vot  electronic”  –  secțiunea  „Centralizator \npropuneri”.  \nCu aceste precizări, să fim pregătiți să exercităm dreptul de \nvot.  \nTrecem la exprimarea votului asupra Proiectului de Hotărâre. \nSupun votului proiectul de hotărâre în ansamblul său. \nVotați, vă rog.  \n280 de deputați și senatori prezenți. Cu 247 de voturi pentru, \n32 de voturi contra și un coleg care nu și-a exprimat votul, Proiectul \nde  Hotărâre  de  revocare  a  doamnei  Renate  Weber  din  funcția  de \nAvocat al Poporului a fost aprobat. (Aplauze.) \nDeclar  închisă  ședința  Camerelor  reunite  ale  Parlamentului \nRomâniei. \n \nȘedința s-a încheiat la ora 15,27. \n \n \n "
    }
}